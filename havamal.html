<p class="grommetux-paragraph grommetux-paragraph--large grommetux-paragraph--margin-medium"><span>Alla dörrar,<br/></span><span>innan in man går,<br/></span><span>skarpt skådas skola,<br/></span><span>skarpt granskas skola,<br/></span><span>ty ovisst är att veta,<br/></span><span>var ovänner sitta<br/></span><span>borta på salens bänkar.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>I givande, hell er!<br/></span><span>Gäst är in kommen,<br/></span><span>Sägen, var sitta han skall!<br/></span><span>Brått har den,<br/></span><span>som på bränderna vid härden<br/></span><span>skall fresta, vad framgång han får.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Eld behöver,<br/></span><span>den in har kommit,<br/></span><span>och kall har blivit om knäna.<br/></span><span>Mat och kläder<br/></span><span>den man tarvar,<br/></span><span>som har över fjällen farit.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Vatten tarvar<br/></span><span>vandrarn, som kommer till måltid,<br/></span><span>handduk och vänlig välkomst;<br/></span><span>välvilligt sinne,<br/></span><span>om han sådant kan vinna,<br/></span><span>samspråk och bjudning tillbaka.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Vett behöver,<br/></span><span>den som vida färdas;<br/></span><span>lätt är hemma vadhelst.<br/></span><span>Mång ögonkast får,<br/></span><span>den som intet förstår<br/></span><span>och sitter med kloka tillsammans.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Över sitt förstånd<br/></span><span>skall man stolt ej vara,<br/></span><span>fasthellre i väsendet varsam!<br/></span><span>När en klok och sluten<br/></span><span>kommer till gården,<br/></span><span>sällan den försiktige sig skadar,<br/></span><span>ty osvikligare vän<br/></span><span>man aldrig får<br/></span><span>än mycket mannavett.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den varsamme gästen,<br/></span><span>som till gille kommer<br/></span><span>tiger under lyssnande tystnad;<br/></span><span>med öronen hör efter,<br/></span><span>med ögonen skådar,<br/></span><span>så spanar var klok och spejar.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Säll är den,<br/></span><span>som åt sig vinner,<br/></span><span>lovord och lisa i nöden.<br/></span><span>Otryggt är allt,<br/></span><span>som man äga skall,<br/></span><span>buret i andras bröst.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Säll är den,<br/></span><span>som för sig äger<br/></span><span>lovord och förstånd uti livet,<br/></span><span>ty onda anslag<br/></span><span>man ofta rönt<br/></span><span>alstras ur andras bröst.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Bättre börda<br/></span><span>man bär ej på vägen<br/></span><span>än mycket mannavett.<br/></span><span>På främmande ort<br/></span><span>går det framför guld.<br/></span><span>Slikt är den torftiges tillflykt.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Bättre börda<br/></span><span>man bär ej på vägen<br/></span><span>än mycket mannavett.<br/></span><span>Sämre vägkost<br/></span><span>man ej släpar över fältet<br/></span><span>än övermått utav öl.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Ej är så gott,<br/></span><span>som gott man säger,<br/></span><span>öl för människors ätt;<br/></span><span>ty mindre en man,<br/></span><span>ju mera han dricker,<br/></span><span>vet till sig, vad tankar han har.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Glömskans häger heter,<br/></span><span>den över glatt lag svävar;<br/></span><span>han snattar från män deras sans.<br/></span><span>Med den fågelns fjädrar<br/></span><span>jag fjättrad blev<br/></span><span>i Gunnlods gård.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Drucken jag blev,<br/></span><span>blev döddrucken<br/></span><span>hos den förfarne Fjalar.<br/></span><span>Gille är ypperst,<br/></span><span>då var gäst går hem<br/></span><span>med sinnen i full sans.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Tyst och klok<br/></span><span>vare konungason,<br/></span><span>och djärv, när strid står;<br/></span><span>munter och glad<br/></span><span>bland män envar,<br/></span><span>tills han av döden drabbas!<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Ovis man<br/></span><span>tror sig alltid skola leva,<br/></span><span>om för vapenskifte han sig aktar,<br/></span><span>men ålderdomen giver<br/></span><span>honom ingen frid,<br/></span><span>fast honom spjuten spara.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>En gäck stirrar,<br/></span><span>när han till gille kommer;<br/></span><span>han talar om allt eller tiger;<br/></span><span>på samma gång,<br/></span><span>som en sup han får,<br/></span><span>då är det slut med hans slughet.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Blott den vet,<br/></span><span>som vida reser<br/></span><span>och fjärran farit har,<br/></span><span>vad lynnesart<br/></span><span>leder envar.<br/></span><span>Han vet, vad vett är.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Håll ej på hornet,<br/></span><span>drick dock hovsamt själv,<br/></span><span>tala, vad som höves, eller tig!<br/></span><span>För det okynnet<br/></span><span>ingen dig tadlar,<br/></span><span>att du tidigt sängen söker.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Glupske slukaren,<br/></span><span>om besinning han ej vet,<br/></span><span>äter sig ohälsa.<br/></span><span>Löje skaffar ofta<br/></span><span>i lag med okloka<br/></span><span>åt enfaldig man hans mage.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Hjordar veta<br/></span><span>när vända hem de skola,<br/></span><span>och gånga då från gräset,<br/></span><span>men ovis man<br/></span><span>aldrig känner<br/></span><span>sin egen mages mått.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>En eländig man<br/></span><span>och illasinnad<br/></span><span>gör hån åt vad som helst;<br/></span><span>det vet han icke,<br/></span><span>som han veta behövde,<br/></span><span>att honom fel ej fattas.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Ovis man<br/></span><span>alla nätter vakar,<br/></span><span>grubblar och grämer sig för allt;<br/></span><span>matt är han,<br/></span><span>när morgonen kommer;<br/></span><span>vedermödan är, som den var.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Ovis man<br/></span><span>tror alla vara<br/></span><span>vänner, som vänligt le;<br/></span><span>han förstår icke,<br/></span><span>fast de stämpla mot honom,<br/></span><span>om han bland sluga sitter.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Ovis man<br/></span><span>tror alla vara<br/></span><span>vänner, som vänligt le;<br/></span><span>när på tinget han kommer,<br/></span><span>det ter sig klart,<br/></span><span>att få hans talan föra.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Ovis man<br/></span><span>tror sig allt veta.<br/></span><span>när i vrå i skygd han vistas;<br/></span><span>men slätt han vet,<br/></span><span>vad han svara skall,<br/></span><span>när män hans förmåga fresta.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Ovis man,<br/></span><span>som bland andra kommer,<br/></span><span>gör bäst i att tyst förbliva;<br/></span><span>ingen vet,<br/></span><span>att han intet kan,<br/></span><span>om ej för ymnigt han ordar.<br/></span><span>Ingen känner<br/></span><span>den, som ingenting vet,<br/></span><span>om icke för ymnigt han ordar.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Klok den synes,<br/></span><span>som kunnig är<br/></span><span>att spörja och spörsmål besvara.<br/></span><span>Hemligt aldrig<br/></span><span>kan hållas sådant,<br/></span><span>som går ifrån mun till mun.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Alltför mycket talar,<br/></span><span>den som aldrig tiger,<br/></span><span>av ord med ingen mening.<br/></span><span>Hastig tunga,<br/></span><span>som ej hålles i styr,<br/></span><span>ofta sig ofärd pratar.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Till ögnagyckel<br/></span><span>skall man annan ej hava,<br/></span><span>om han gör som gäst besök.<br/></span><span>Klok mången tyckes,<br/></span><span>om han ej tilltalas,<br/></span><span>och helskinnad hållas han får.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Klok förefaller,<br/></span><span>den till flykten tager,<br/></span><span>en gäst, som är hånfull mot gäst.<br/></span><span>Föga den vet,<br/></span><span>som flinar vid måltid,<br/></span><span>om han med gramsne ej glammar.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Många män<br/></span><span>med mångprövad vänskap<br/></span><span>gyckla med varandra vid gillet.<br/></span><span>Alltid det är<br/></span><span>ett upphov till strid,<br/></span><span>att gäst tvistar med gäst.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>På morgonen en man,<br/></span><span>sig måltid rikligt skaffe,<br/></span><span>om han till bekanta ej kommer;<br/></span><span>annars sitter han och snappar,<br/></span><span>som svulten han vore,<br/></span><span>och kan föga fråga.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Stor omväg<br/></span><span>till ovän är,<br/></span><span>fast vid vägen hans stuga stode;<br/></span><span>men till god vän<br/></span><span>på gen vägar,<br/></span><span>vore han än fjärran faren.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Gå skall man,<br/></span><span>ej är gott, att gäst<br/></span><span>är ständigt på samma ställe.<br/></span><span>Ljuv bliver led,<br/></span><span>om länge kvar<br/></span><span>på en annans bänk han bliver.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Ett bo är bäst,<br/></span><span>fast blott helt litet,<br/></span><span>herre är hemma envar.<br/></span><span>Fast man tågor har till tak<br/></span><span>och blott två getter äger,<br/></span><span>är det bättre än bedja om mat.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Ett bo är bäst,<br/></span><span>fast blott helt litet,<br/></span><span>herre är hemma envar.<br/></span><span>blödande är hjärtat<br/></span><span>på den, som bedja skall<br/></span><span>sig mat till varje mål.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Från sina vapen<br/></span><span>ej vike en man<br/></span><span>på fältet ett enda fjät,<br/></span><span>ty ovisst är att veta,<br/></span><span>när ute på vägen<br/></span><span>spjutets spets kan tarvas.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Ej så givmild man<br/></span><span>eller gästfri jag fann,<br/></span><span>att ej åt gåvor han gladdes,<br/></span><span>eller så litet snål<br/></span><span>på sitt gods,<br/></span><span>att led vore lön, om han finge.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den som välstånd<br/></span><span>förvärvat har,<br/></span><span>skall torftighet ej tåla;<br/></span><span>ofta spars åt okär,<br/></span><span>vad åt älskling var ämnat;<br/></span><span>mycket går värre, än man väntat.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Med vapen och kläder<br/></span><span>glädje vänner varandra!<br/></span><span>Själv man skönjer det bäst.<br/></span><span>Genom gengåvor vänskapen<br/></span><span>varar längst;<br/></span><span>om annars det vill sig väl.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Till sin vän<br/></span><span>skall man vän vara<br/></span><span>och vedergälla gåva med gåva;<br/></span><span>med löje skall man<br/></span><span>löje gälda<br/></span><span>och försök att lura med lögn.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Till sin vän<br/></span><span>skall man vän vara,<br/></span><span>till honom och hans vän;<br/></span><span>men till oväns vän<br/></span><span>skall ingen man<br/></span><span>någonsin vän vara.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Vet du, om vän du har,<br/></span><span>som du väl tror<br/></span><span>och gott av honom vill hava;<br/></span><span>förtrolig skall du vara<br/></span><span>och vängåvor skifta,<br/></span><span>träffa honom titt och ofta.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Om du har en annan,<br/></span><span>som du illa tror,<br/></span><span>och av honom dock gott vill hava;<br/></span><span>fagert skall du tala<br/></span><span>men falskt tänka<br/></span><span>och vedergälla list med lögn.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Ytterligare gäller<br/></span><span>om den, du illa tror<br/></span><span>och vars onda sinne du anar:<br/></span><span>mot honom skall du le<br/></span><span>och låtsa vänskap;<br/></span><span>samma gåva åt givaren gälda.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Ung var jag fordom<br/></span><span>och for ensammen,<br/></span><span>då råkade jag vilse om vägen;<br/></span><span>jag tyckte mig rik,<br/></span><span>då jag träffade en annan:<br/></span><span>man är mans gamman.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Modiga och givmilda<br/></span><span>män leva bäst,<br/></span><span>nära sällan sorg;<br/></span><span>men fåvitsk man<br/></span><span>fruktar allt möjligt,<br/></span><span>sörjer alltid snål vid gåvor.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Med kläderna mina<br/></span><span>jag klädde på fältet<br/></span><span>tvänne gubbar av trä;<br/></span><span>hela karlar de tycktes,<br/></span><span>när en klut de hade;<br/></span><span>nesligt är naken vara.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Tallen torkar,<br/></span><span>som på tomten står,<br/></span><span>och ej skyddas av bark eller barr;<br/></span><span>så är ock en,<br/></span><span>som ingen älskar.<br/></span><span>Vi skall han länge leva?<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Om ock hetare än eld<br/></span><span>med osäkra vänner<br/></span><span>brinner fem dagars fred,<br/></span><span>så slocknar den dock,<br/></span><span>när sex de bliva,<br/></span><span>och vissnar all vänskap.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Mycket skall<br/></span><span>ej mannen giva,<br/></span><span>ofta får han lovord för litet;<br/></span><span>med hälften av en bulle<br/></span><span>och med bägare på lut<br/></span><span>vann jag mig en vän.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Små sandstränder,<br/></span><span>små sjöar,<br/></span><span>små äro människors sinnen.<br/></span><span>Ej samtliga män<br/></span><span>fingo samma visdom;<br/></span><span>ovis överallt är enhälft.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Medelmåttigt klok<br/></span><span>var man skall vara,<br/></span><span>aldrig vara alltför klok.<br/></span><span>Bland män är livet<br/></span><span>mest fagert för dem,<br/></span><span>som väl veta mycket.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Medelmåttigt klok<br/></span><span>var man skall vara,<br/></span><span>aldrig vara alltför klok.<br/></span><span>Klok mans sinne<br/></span><span>är sällan glatt,<br/></span><span>om allvis han är, som det äger.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Medelmåttigt klok<br/></span><span>var man skall vara,<br/></span><span>aldrig vara alltför klok.<br/></span><span>Sitt öde vete<br/></span><span>ingen på förhand;<br/></span><span>då är honom sorglösast sinnet.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Brand brinner av brand,<br/></span><span>tills han brunnen är,<br/></span><span>låga tändes av låga.<br/></span><span>Den ene för den andre<br/></span><span>genom ord blir känd,<br/></span><span>och den alltför slöe genom slapphet.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Arla stige upp,<br/></span><span>den som äga vill<br/></span><span>en annan egendom eller liv!<br/></span><span>Sällan liggande ulv<br/></span><span>ett lårstycke får<br/></span><span>eller sovande man seger.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Arla stige upp<br/></span><span>som har arbetsfolk få,<br/></span><span>och tage med sin syssla i tu!<br/></span><span>Mycket försinkas<br/></span><span>för den, om morgonen sover;<br/></span><span>rask är till hälften rik.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Av torrt trä<br/></span><span>och taknäver<br/></span><span>en man måttet känner,<br/></span><span>och vad ved<br/></span><span>vara kan<br/></span><span>ett helt kvartal eller halvår.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Tvagen och mätt<br/></span><span>ride mannen till tinget,<br/></span><span>fast klent han är klädd!<br/></span><span>Över skor och knäbyxor<br/></span><span>ej skamsen någon vare,<br/></span><span>ej heller över hästen,<br/></span><span>fast han har en dålig!<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Han far och fikar<br/></span><span>med framåtböjt huvud<br/></span><span>örnen på urgammalt hav;<br/></span><span>så ock den man,<br/></span><span>som bland många kommer<br/></span><span>och har förespråkare få.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Frågor den göre<br/></span><span>och give svar,<br/></span><span>som klok vill kallas!<br/></span><span>En må få veta,<br/></span><span>en andre icke;<br/></span><span>veta det tre, så vet världen.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>En klok man<br/></span><span>skall kuva sitt lynne,<br/></span><span>sin härsklystnad hålla i tygel.<br/></span><span>Då han märker,<br/></span><span>när bland modiga han kommer,<br/></span><span>att ingen är djärv framför alla.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>För de ord,<br/></span><span>som till andra man har sagt,<br/></span><span>ofta man bitter får böta.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Mycket för tidigt<br/></span><span>kom jag på många ställen<br/></span><span>men alltför sent på somliga;<br/></span><span>drucket var ölet,<br/></span><span>obryggt ibland;<br/></span><span>sällan kommer led till lags.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Här och var<br/></span><span>man mig hem hade bjudit,<br/></span><span>om ej mat till målen jag behövt,<br/></span><span>eller två lår hängt<br/></span><span>hos den trofaste vännen,<br/></span><span>sedan ett jag ätit hade.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Elden är bäst<br/></span><span>för barn av människor<br/></span><span>och solens syn,<br/></span><span>och om sin hälsa<br/></span><span>man hava får<br/></span><span>och leva utan last.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>En man är ej olycklig,<br/></span><span>fast usel till hälsan;<br/></span><span>mången är av söner säll,<br/></span><span>mången av fränder,<br/></span><span>mången av fullt upp med gods,<br/></span><span>mången av välgjort verk.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Bättre är leva<br/></span><span>än att liv sakna;<br/></span><span>vid liv, får sig karl alltid ko.<br/></span><span>Eld såg jag brinna<br/></span><span>i bål åt den rike,<br/></span><span>och död låg han utanför dörren.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den halte rider häst,<br/></span><span>den handen mist, blir herde,<br/></span><span>den döve duger i strid.<br/></span><span>Blind är bättre<br/></span><span>än att bränd vara;<br/></span><span>ej av någon nytta är liket.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>En son är bättre,<br/></span><span>fastän sent född,<br/></span><span>sedan faderns levnad är liden.<br/></span><span>Sällan bautastenar<br/></span><span>man ser vid vägen,<br/></span><span>om ej frände över frände dem rest.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Två äro stridsmän:<br/></span><span>tungan dödar huvudet;<br/></span><span>under varje päls<br/></span><span>jag väntar en hand.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Med fröjd den natten motser,<br/></span><span>som matsäck har att njuta,<br/></span><span>Kort räcka skepps rår,<br/></span><span>höstnatt hastigt skiftar.<br/></span><span>På fem dagar växlar<br/></span><span>vädret mycket<br/></span><span>men mer på en månad.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den icke något vet,<br/></span><span>som ingenting vet;<br/></span><span>av rikedom mången röjes som narr.<br/></span><span>Den ene är rik,<br/></span><span>den andre fattig,<br/></span><span>lägg ej den det till last!<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Fä dör,<br/></span><span>fränder dö,<br/></span><span>även själv skiljes du hädan,<br/></span><span>men eftermålet<br/></span><span>aldrig dör<br/></span><span>för envar, som ett gott har vunnit.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Fä dör,<br/></span><span>fränder dö,<br/></span><span>även själv skiljes du hädan,<br/></span><span>men ett vet jag,<br/></span><span>som aldrig dör,<br/></span><span>domen över död man.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Fulla fårfållor<br/></span><span>såg jag hos Fitjungs söner,<br/></span><span>nu traska de med tiggarens stav.<br/></span><span>Överflöd är<br/></span><span>som en ögonblink,<br/></span><span>vankelmodigast av vänner.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>En ovis man,<br/></span><span>om han erhålla kan<br/></span><span>gods eller kvinnors gunst,<br/></span><span>hans stolthet växer,<br/></span><span>men förståndet icke,<br/></span><span>i dårskap går han duktigt långt.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Det rönes då,<br/></span><span>när om runor du spörjer,<br/></span><span>om de stavar, som från gudarne stamma,<br/></span><span>som höga makter höggo,<br/></span><span>och skaldefebern skar,<br/></span><span>då tyckes det bäst, att han tiger.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Om kvällen skall dagen prisas,<br/></span><span>gift kvinna, då hon bränd är,<br/></span><span>svärdet, då det frestat är,<br/></span><span>flicka, då hon gift är;<br/></span><span>is, då man över kommer,<br/></span><span>öl, då det drucket är.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>I blåsväder skall skog man fälla,<br/></span><span>i bris ro ut på öppet hav,<br/></span><span>i mörkret med mö språka,<br/></span><span>ty många är dagens ögon.<br/></span><span>Å skepp skall man fart göra<br/></span><span>och skölden till skydd hava,<br/></span><span>till fäktning svärdet<br/></span><span>och flickan att kyssa.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Vid eld skall man öl dricka,<br/></span><span>på isen skridsko åka,<br/></span><span>en kamp skall man mager köpa,<br/></span><span>en klinga med rost uppå;<br/></span><span>hemma skall man höst göda<br/></span><span>men hund i fäbod.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>På ord av en mö<br/></span><span>må ingen man lita,<br/></span><span>eller tro på gift kvinnas tal;<br/></span><span>ty på rullande hjul<br/></span><span>deras hjärta är skapat,<br/></span><span>föränderlighet i bröstet inlagd.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Bristande båge,<br/></span><span>brinnande låga,<br/></span><span>glupande ulv,<br/></span><span>gormande kråka,<br/></span><span>grymtande svin,<br/></span><span>gran utan rot,<br/></span><span>växande våg,<br/></span><span>vällande gryta.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Flygande spjut,<br/></span><span>fallande bölja,<br/></span><span>is, blott nattgammal,<br/></span><span>orm i ring,<br/></span><span>bruds ord i bädden,<br/></span><span>ett brustet svärd,<br/></span><span>björnens lek,<br/></span><span>ett barn av en konung.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>En sjuk kalv,<br/></span><span>en självrådig träl,<br/></span><span>en foglig vala,<br/></span><span>de nyss fallne i striden.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Tidigt sådd åker<br/></span><span>må ingen tro,<br/></span><span>och ej för snart sin son;<br/></span><span>av vädret beror åkern,<br/></span><span>av sitt vett sonen,<br/></span><span>båda tvivelaktiga ting.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Din broders mördare,<br/></span><span>om han mötes på vägen,<br/></span><span>ett halvbrunnet hus,<br/></span><span>en häst, än så snabb,<br/></span><span>- ty borta är gagnet,<br/></span><span>om ett ben skadas -<br/></span><span>ingen vare så lättrogen,<br/></span><span>att han litar på allt detta!<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Kärlek av kvinnor,<br/></span><span>som känna falskhet,<br/></span><span>är som med häst utan broddar<br/></span><span>på hal is åka<br/></span><span>med en yster tvååring<br/></span><span>och illa tämd,<br/></span><span>eller i stickande storm<br/></span><span>med ett styreslöst skepp<br/></span><span>eller som halt man på töfjäll<br/></span><span>skulle taga en ren.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Bar sanning jag talar,<br/></span><span>ty båda jag känner:<br/></span><span>karlars tro mot kvinnor även vacklar.<br/></span><span>Då tala vi fagrast,<br/></span><span>när vi falskast tänka,<br/></span><span>det snärjer ock kloka sinnen.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Fagert skall man tala,<br/></span><span>friarskänk bjuda,<br/></span><span>om en flickas kärlek man vill få,<br/></span><span>den ljuslätta ungmöns<br/></span><span>älsklighet prisa;<br/></span><span>då får, den som friar.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>För älskog lasta<br/></span><span>aldrig man skall<br/></span><span>sin nästa någonsin;<br/></span><span>ofta verkar på den vise<br/></span><span>men på vettlös man ej<br/></span><span>bedårande däjlighet.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Ty ingalunda lasta<br/></span><span>en annan man skall<br/></span><span>för fel, som är fleras;<br/></span><span>till galna från kloka<br/></span><span>gör karlars söner<br/></span><span>älskogs mäktiga åtrå.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Blott själen gömmer,<br/></span><span>vad i hjärtat bor,<br/></span><span>ensam sin känsla han känner.<br/></span><span>Ingen sjukdom är värre<br/></span><span>för en själfull man<br/></span><span>än att leva, med intet belåten.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Det varsnade jag,<br/></span><span>då i vassen jag satt<br/></span><span>för att möta min älskade mö;<br/></span><span>kött och blod<br/></span><span>mig min käresta var,<br/></span><span>och dock jag ingenting av henne fick.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Billings mö<br/></span><span>jag i bädden fann<br/></span><span>solvit sova.<br/></span><span>En jarls härlighet<br/></span><span>höll jag för intet<br/></span><span>mot att med denna förlederska leva.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>»Nära afton<br/></span><span>du, Oden, skall komma,<br/></span><span>om mö di dig vinna vill;<br/></span><span>allt går illa,<br/></span><span>om ej ensamma vi<br/></span><span>slik sak veta.»<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Åter jag kom<br/></span><span>och älska mig tyckte;<br/></span><span>vist var ej, vad jag ville.<br/></span><span>Jag hoppades då,<br/></span><span>att jag hava skulle<br/></span><span>all hennes kärlek och tjusning.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>När jag kom fram,<br/></span><span>fick jag där se<br/></span><span>hela vakten av kämpar vaken,<br/></span><span>med burna bloss<br/></span><span>och brinnande ljus;<br/></span><span>min väg sig visade farlig.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Och nära morgonen,<br/></span><span>när jag närmade mig åter,<br/></span><span>då sov salens vakt.<br/></span><span>En hynda jag då fann<br/></span><span>på det hulda vivets<br/></span><span>bädd bunden ligga.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Mången mö god,<br/></span><span>om man mönstrar noga,<br/></span><span>lätt ändrar sitt lynne mot män.<br/></span><span>Det jag rönte,<br/></span><span>när jag rådklok mö<br/></span><span>till lättsinne lockade;<br/></span><span>allehanda smälek<br/></span><span>den sluga mig ådrog,<br/></span><span>och intet jag fick av den flickan.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Man skall glad i hemmet vara.<br/></span><span>och glamma med gäster,<br/></span><span>dock förståndigt man sörje för sitt;<br/></span><span>minnesgod och målför,<br/></span><span>om man mångvis vill vara,<br/></span><span>omtala ofta det goda.<br/></span><span>Ärkenöt den heter,<br/></span><span>som har intet att säga;<br/></span><span>det är de ovisas art.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Åldrig jätte jag besökte,<br/></span><span>nu är åter jag kommen;<br/></span><span>där föga jag fick med att tiga.<br/></span><span>Ej få ord<br/></span><span>till min fromma jag talte<br/></span><span>i Suttungs salar.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Gunnlod mig gav<br/></span><span>på guldstolen<br/></span><span>en dryck av det dyrbara mjödet.<br/></span><span>En lumpen lön<br/></span><span>lät jag henne få<br/></span><span>för hennes ärliga ömhet,<br/></span><span>för hennes lidelses längtan.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Borrens mun<br/></span><span>lät jag bana mig väg<br/></span><span>och gång i stenen gnaga;<br/></span><span>jag över och under<br/></span><span>omgavs av jättars väg;<br/></span><span>då gällde det hals och huvud.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Av skickligt vunnen skönhet<br/></span><span>har jag skickligt mig begagnat,<br/></span><span>den kunnige föga fattas;<br/></span><span>ty Odrörer<br/></span><span>har nu upp kommit,<br/></span><span>dit, där människor bygga och bo.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Ovisst är,<br/></span><span>om än jag kommit<br/></span><span>igen från jättars gårdar,<br/></span><span>om ej av Gunnlod jag hjälpts,<br/></span><span>den goda flickan,<br/></span><span>som jag fick i famnen sluta.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Följande dag rimtursarne<br/></span><span>att fråga gingo<br/></span><span>om den Höges gifte<br/></span><span>i den Höges sal;<br/></span><span>efter Bolverk de sporde,<br/></span><span>om tillbaka han kommit<br/></span><span>eller Suttung ihjäl honom slagit.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Ed på ring tror jag Oden<br/></span><span>avlagt hava;<br/></span><span>hur kan man på hans löften lita?<br/></span><span>Med svek han mjödet<br/></span><span>från Sutting tog,<br/></span><span>och i gråt han lämnade Gunnlod.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Tid är att förtälja<br/></span><span>på talarens stol,<br/></span><span>som vid Urds brunn är.<br/></span><span>Jag såg och teg,<br/></span><span>jag såg och tänkte,<br/></span><span>jag lyssnade till männens mål.<br/></span><span>Om runor hörde jag dem tala,<br/></span><span>om råd de ej heller tego,<br/></span><span>vid den Höges sal,<br/></span><span>i den Höges sal<br/></span><span>hörde jag sägas så.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag råder dig, Loddfavner,<br/></span><span>men råd må du taga;<br/></span><span>du får fördel, om du följer dem,<br/></span><span>de bli goda att begagna.<br/></span><span>Stig ej upp om natten,<br/></span><span>om du ej är ute och spanar<br/></span><span>eller måste ut på gården gå!<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag råder dig, Loddfavner,<br/></span><span>men råd må du taga;<br/></span><span>du får fördel, om du följer dem,<br/></span><span>de bli goda att begagna.<br/></span><span>Sov ej hos kvinna,<br/></span><span>som är kunnig i trolldom,<br/></span><span>så att hon i famnen dig fängslar!<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Hon gör det så,<br/></span><span>att du ger varken akt,<br/></span><span>om till ting eller konungen du kallas;<br/></span><span>mat du vill ej hava<br/></span><span>eller människors umgänge;<br/></span><span>sorgsen går du att sova.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag råder dig, Loddfavner,<br/></span><span>men råd må du taga;<br/></span><span>du får fördel, om du följer dem,<br/></span><span>de bli goda att begagna.<br/></span><span>En annans hustru<br/></span><span>du aldrig locke<br/></span><span>att förtroligt med dig tala!<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag råder dig, Loddfavner,<br/></span><span>men råd må du taga;<br/></span><span>du får fördel, om du följer dem,<br/></span><span>de bli goda att begagna.<br/></span><span>Om på fjäll eller fjärd<br/></span><span>du fara lyster<br/></span><span>skaffa dig riklig reskost!<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag råder dig, Loddfavner,<br/></span><span>men råd må du taga;<br/></span><span>du får fördel, om du följer dem,<br/></span><span>de bli goda att begagna.<br/></span><span>En elak man<br/></span><span>du aldrig låte<br/></span><span>höra vad otur dig hänt;<br/></span><span>ty av en elak man<br/></span><span>du aldrig får<br/></span><span>för lämnat förtroende lön.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Svårt tilltygad<br/></span><span>såg jag en man<br/></span><span>genom ord av en ond kvinna;<br/></span><span>falsk tunga<br/></span><span>tog hans liv,<br/></span><span>och dock ej för sann sak.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag råder dig, Loddfavner,<br/></span><span>men råd må du taga;<br/></span><span>du får fördel, om du följer dem,<br/></span><span>de bli goda att begagna.<br/></span><span>Vet, om en vän du har,<br/></span><span>som du väl tror,<br/></span><span>far träget att honom träffa;<br/></span><span>ty av ris höljes<br/></span><span>och högt gräs<br/></span><span>den väg, som ingen vandrar.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag råder dig, Loddfavner,<br/></span><span>men råd må du taga;<br/></span><span>du får fördel, om du följer dem,<br/></span><span>de bli goda att begagna.<br/></span><span>En god man du locke<br/></span><span>till gamman och förtrolighet;<br/></span><span>lär dig tjusa folk att hålla dig kär!<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag råder dig, Loddfavner,<br/></span><span>men råd må du taga;<br/></span><span>du får fördel, om du följer dem,<br/></span><span>de bli goda att begagna.<br/></span><span>När du får en vän,<br/></span><span>den förste var aldrig<br/></span><span>att våldsamt vänskapen slita;<br/></span><span>sorg fräter hjärtat,<br/></span><span>när man säga ej får<br/></span><span>för någon hela sin hug.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag råder dig, Loddfavner,<br/></span><span>men råd må du taga;<br/></span><span>du får fördel, om du följer dem,<br/></span><span>de bli goda att begagna.<br/></span><span>Ord skifta,<br/></span><span>aldrig du skall<br/></span><span>med dåraktig dumbom.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Ty av illasinnad man<br/></span><span>du aldrig skall<br/></span><span>få gott med gott lönat.<br/></span><span>Men en god man<br/></span><span>dig gagnar med sitt lov<br/></span><span>och gör dig omtyckt av andra.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Lik släktskap är vänskap,<br/></span><span>då man säga får<br/></span><span>en annan hela sin hug.<br/></span><span>Allt är bättre<br/></span><span>än vara brått föränderlig;<br/></span><span>den är ej vän, som blott välkommet säger.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag råder dig, Loddfavner,<br/></span><span>men råd må du taga;<br/></span><span>du får fördel, om du följer dem,<br/></span><span>de bli goda att begagna.<br/></span><span>Tre ord icke växla<br/></span><span>i träta med en usling;<br/></span><span>den bättre är ofta böjlig,<br/></span><span>när den sämre slår.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag råder dig, Loddfavner,<br/></span><span>men råd må du taga;<br/></span><span>du får fördel, om du följer dem,<br/></span><span>de bli goda att begagna.<br/></span><span>Skomakare var ej<br/></span><span>eller skaftmakare<br/></span><span>annat än åt dig själv;<br/></span><span>om sokn är illa skapad<br/></span><span>eller skaftet snett,<br/></span><span>då önskas över dig ont.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag råder dig, Loddfavner,<br/></span><span>men råd må du taga;<br/></span><span>du får fördel, om du följer dem,<br/></span><span>de bli goda att begagna.<br/></span><span>Om ont du märker,<br/></span><span>säg, att ont det är,<br/></span><span>och giv ej din fiende frid.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag råder dig, Loddfavner,<br/></span><span>men råd må du taga;<br/></span><span>du får fördel, om du följer dem,<br/></span><span>de bli goda att begagna.<br/></span><span>Åt ont glad<br/></span><span>aldrig var,<br/></span><span>men gläds åt det goda!<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag råder dig, Loddfavner,<br/></span><span>men råd må du taga;<br/></span><span>du får fördel, om du följer dem,<br/></span><span>de bli goda att begagna.<br/></span><span>I träffningens tummel<br/></span><span>titta ej uppåt<br/></span><span>- dödlig fruktan<br/></span><span>drabbar männen -<br/></span><span>att icke förtrollning dig träffar.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag råder dig, Loddfavner,<br/></span><span>men råd må du taga;<br/></span><span>du får fördel, om du följer dem,<br/></span><span>de bli goda att begagna.<br/></span><span>Om hos god kvinna<br/></span><span>du vill komma i ynnest<br/></span><span>och få fägnad av,<br/></span><span>fagert skall du lova<br/></span><span>och fast löftet hålla;<br/></span><span>den blir glad, som får något gott.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag råder dig, Loddfavner,<br/></span><span>men råd må du taga;<br/></span><span>du får fördel, om du följer dem,<br/></span><span>de bli goda att begagna.<br/></span><span>Varsam ber jag dig vara,<br/></span><span>dock ej alltför varsam.<br/></span><span>Var med ölet varsammast<br/></span><span>och med annas hustru,<br/></span><span>och med det tredje,<br/></span><span>att ej dig toppride tjuvar.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag råder dig, Loddfavner,<br/></span><span>men råd må du taga;<br/></span><span>du får fördel, om du följer dem,<br/></span><span>de bli goda att begagna.<br/></span><span>Till hån och löje<br/></span><span>hav aldrig<br/></span><span>gäst eller främling, som färdas!<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Ofta illa veta,<br/></span><span>de som inne sitta,<br/></span><span>vad slags folk, som farande komma.<br/></span><span>Ingen är så bra,<br/></span><span>att ej brist han äger,<br/></span><span>eller så dålig, att till intet han duger.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag råder dig, Loddfavner,<br/></span><span>men råd må du taga;<br/></span><span>du får fördel, om du följer dem,<br/></span><span>de bli goda att begagna.<br/></span><span>Åt åldrig talare<br/></span><span>du aldrig må skratta;<br/></span><span>ofta gott är, vad de gamle säga.<br/></span><span>Ofta ur skrumpet skinn<br/></span><span>skarptänkta ord komma,<br/></span><span>sådant som hänger bland hudar<br/></span><span>och slänger bland småskinn<br/></span><span>och lätt dinglar bland löpmagar.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag råder dig, Loddfavner,<br/></span><span>men råd må du taga;<br/></span><span>du får fördel, om du följer dem,<br/></span><span>de bli goda att begagna.<br/></span><span>En gäst du skall ej skymfa<br/></span><span>eller jaga på porten;<br/></span><span>fägna den fattige väl!<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Ej svag är den dörrtapp,<br/></span><span>som svänga skall<br/></span><span>och öppna för alla.<br/></span><span>En ring du dock giv,<br/></span><span>eller på din rygg<br/></span><span>allt ont de dig önska.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag råder dig, Loddfavner,<br/></span><span>men råd må du taga;<br/></span><span>du får fördel, om du följer dem,<br/></span><span>de bli goda att begagna.<br/></span><span>Då öl du dricker, sök hjälp<br/></span><span>av jordens kraft,<br/></span><span>ty jord mot ölrus hjälper<br/></span><span>och eld mot sjukdomar,<br/></span><span>ek ger avföring,<br/></span><span>ax skyddar för trolldom,<br/></span><span>mjöldryga mot bråck,<br/></span><span>månen mot rasande,<br/></span><span>bete mot bitsjuka,<br/></span><span>bot mot ont äro runor,<br/></span><span>mot fluss är fast mark.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Jag vet, att jag hängde<br/></span><span>på det vindiga trädet<br/></span><span>nio hela nätter,<br/></span><span>djupt stungen med spjut<br/></span><span>och given åt Oden,<br/></span><span>jag själv åt mig själv,<br/></span><span>uppe i det träd,<br/></span><span>varom ingen vet,<br/></span><span>av vad rot det runnit upp.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Man bröd mig ej bar<br/></span><span>eller bjöd mig horn,<br/></span><span>skarpt jag nedåt skådade;<br/></span><span>jag tog upp runor,<br/></span><span>med rop jag tog dem,<br/></span><span>så föll jag åter därifrån.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Nio kraftsånger lärde jag<br/></span><span>av namnkunnig son<br/></span><span>till Boltorn, Bestlas fader,<br/></span><span>och en dryck jag fick,<br/></span><span>av det dyrbara mjödet,<br/></span><span>som östes ur Odrörer.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Då tog jag att förkovras<br/></span><span>och kunnig vara,<br/></span><span>att växa och väl trivas;<br/></span><span>ord mig av ord<br/></span><span>ord skapade,<br/></span><span>verk mig av verk<br/></span><span>verk alstrade.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Runor skall du finna,<br/></span><span>rätt uttydda stavar,<br/></span><span>mycket stora stavar,<br/></span><span>mycket starka stavar,<br/></span><span>som skaldefadern skar<br/></span><span>och gudamakter grovo<br/></span><span>och de rådandes herre ristade.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Oden bland asarne<br/></span><span>men för alferna Dain<br/></span><span>och Dvalin för dvärgarna,<br/></span><span>Allsvinn åt jättar<br/></span><span>gjorde runor,<br/></span><span>några runor jag ristade själv.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Vet du, hur du rista skall?<br/></span><span>Vet du, hur du reda skall?<br/></span><span>Vet du, hur du färga skall?<br/></span><span>Vet du, hur du fresta skall?<br/></span><span>Vet du, hur du bedja skall?<br/></span><span>Vet du, hur du blota skall?<br/></span><span>Vet du, hur du sända skall?<br/></span><span>Vet du, hur du slopa skall?<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Bättre är intet bedja<br/></span><span>än att blota för mycket;<br/></span><span>gåva önskar, att gengåva gives.<br/></span><span>Bättre är intet sända<br/></span><span>än alltför mycket slopa.<br/></span><span>Så ristade Tund<br/></span><span>före tidsåldrarna,<br/></span><span>när han reste sig upp,<br/></span><span>när han återkom.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>De kraftsånger kan jag,<br/></span><span>som ej konungens maka<br/></span><span>och ingen mans ättling kan.<br/></span><span>Hjälp heter en,<br/></span><span>och hjälpa dig den skall<br/></span><span>mot processer och sorger<br/></span><span>och samtliga lidanden.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den nästa, jag kan,<br/></span><span>är nödig för dem,<br/></span><span>som vilja som läkare leva.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den tredje jag kan,<br/></span><span>om det tarvas mig få<br/></span><span>fjättrar åt fiender mina;<br/></span><span>eggen jag dövar<br/></span><span>på mina ovänners svärd,<br/></span><span>att deras klingor och knölpåkar ej bita.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den fjärde jag kan,<br/></span><span>om fiender på mig<br/></span><span>med band ha lemmarne bundit.<br/></span><span>Galder jag sjunger,<br/></span><span>så att gå jag kan;<br/></span><span>från foten fjättern springer<br/></span><span>och från handen handkloven.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den femte jag kan,<br/></span><span>om fiendepil skjuten<br/></span><span>jag falla i flocken ser;<br/></span><span>så häftigt han ej flyger,<br/></span><span>att jag hejdar honom ej,<br/></span><span>om blott min syn honom sett.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den sjätte jag säger,<br/></span><span>om mig sårar en man<br/></span><span>genom runor på rötter av träd,<br/></span><span>och för denne fyr,<br/></span><span>som min fiendskap kräver,<br/></span><span>det blir menligt mera än för mig.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den sjunde jag kan,<br/></span><span>om själva salen jag ser<br/></span><span>brinna kring bänkat lag;<br/></span><span>lågan slår ej så högt<br/></span><span>att jag släcker den ej,<br/></span><span>slik galder, som jag säga kan.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den åttonde jag kan,<br/></span><span>som för alla är<br/></span><span>lämplig att lära;<br/></span><span>när hat uppstår<br/></span><span>bland hövdings söner,<br/></span><span>jag botar det brått.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den nionde jag kan,<br/></span><span>om mig nöd hotar,<br/></span><span>att bärga min båt på hav;<br/></span><span>vinden jag stillar<br/></span><span>på vågen ute<br/></span><span>och sjunger all sjö i sömn.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den tionde jag kan,<br/></span><span>om trollkvinnor jag ser<br/></span><span>högt i luften leka.<br/></span><span>Jag vållar det så,<br/></span><span>att de vilse fara<br/></span><span>om skepnaden, de själva äga,<br/></span><span>om själen, som de själva ha.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den elfte jag kan,<br/></span><span>om till örlog jag skall<br/></span><span>gå med gamla vänner.<br/></span><span>Under sköldarna jag sjunger,<br/></span><span>och de skynda med kraft<br/></span><span>utan sår till slaget,<br/></span><span>utan sår från slaget,<br/></span><span>komma helbrägda från vad som helst.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den tolfte jag kan,<br/></span><span>om uppi träd jag ser<br/></span><span>hängda döda dingla.<br/></span><span>Så ristar jag<br/></span><span>och runor färgar,<br/></span><span>att den kroppen kommer<br/></span><span>och talar mig till.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den trettonde jag brukar,<br/></span><span>om ett barn jag skall<br/></span><span>genom vattenösning viga.<br/></span><span>Stupa han skall ej,<br/></span><span>fast i strid han kommer,<br/></span><span>ej segnar denne krigare för svärd.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den fjortonde jag kan,<br/></span><span>om för folkets skara<br/></span><span>jag skall tälja gudars tal;<br/></span><span>asar och alfer<br/></span><span>jag alla vet besked om;<br/></span><span>den ej kunnig är, det ej kan.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den femtonde jag kan,<br/></span><span>som Tjodreyrer sjöng,<br/></span><span>en dvärg framför Dellings dörr;<br/></span><span>kraft han sjöng åt asar<br/></span><span>och åt alfer framgång,<br/></span><span>förstånd åt stridernas gud.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den sextonde jag kan,<br/></span><span>om den sluga möns<br/></span><span>lidelse och lust jag vill hava.<br/></span><span>Hågen jag vänder<br/></span><span>hos vitarmad kvinna<br/></span><span>och förändrar all hennes själ.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den sjuttonde jag kan,<br/></span><span>att sent skiljes från mig<br/></span><span>den ungmö, jag älskar.<br/></span><span>Dessa sånger<br/></span><span>du sakna skall<br/></span><span>länge, Loddfavner.<br/></span><span>Men de äro goda som gåva,<br/></span><span>nyttiga att nå,<br/></span><span>behövliga att hava.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Den adertonde jag kan,<br/></span><span>som jag aldrig lär<br/></span><span>åt mö eller mans hustru -<br/></span><span>allt är bäst,<br/></span><span>som man ensam kan;<br/></span><span>det är sångens slut -<br/></span><span>utom åt henne<br/></span><span>som med armen mig famnar<br/></span><span>eller åt mig syster är.<br/></span></p>
<p class="grommetux-paragraph grommetux-paragraph--large grommetux-paragraph--margin-medium"><span>Nu är den Höges sång framsagd<br/></span><span>i den Höges sal,<br/></span><span>gagnrik för människors söner,<br/></span><span>gagnlös för jättars söner.<br/></span><span>Hell den, som framsade!<br/></span><span>Hell den, som kan!<br/></span><span>Njute gott, den som begrep!<br/></span><span>Lycklige de, som lyssnat!<br/></span></p>
